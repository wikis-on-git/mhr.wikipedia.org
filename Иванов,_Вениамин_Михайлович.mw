[[Файл:Иванов_Вениамин_Михайлович.jpg|thumb|right|Иванов Вениамин Михайлович]]
'''Вениамин Иванов''' (Вениамин Михайлович Иванов) ([[8 Кылме]] [[1923]]-[[1971]]) — [[марий]] [[серызе]], [[почеламутчо]], [[драматург]], [[кусарыше]].
Вениамин  Ивановын сылнымут пашаже тÿрлö шöрынан лийын. Тудо поэзийыште волгыдо кышам коден. Прозаик семын чот тыршен. Драматургийыштат вийжым терген ончен. Йоча {{comment|серызе|рушла - писатель}} семынат палыме. Икмыняр поэзий книгам, [[повесть]]ым самырык тукымлан пöлеклен.
== Илыш да творческий корныжо ==
Писатель жап дене пырля кушкеш, чарныде ум кычалын, сылнымут куатым пога. В. Ивановынат илыш ден мурызо корныжо лач тыгаяк. Тудо [[1923]] ий [[8 ноябрь]]ыште [[У Торъял кундем|У Торъял районысо]] [[Чобык ял]]ыште шочын.

Изинекак шочмо пÿртÿсын моторлыкшым ужын, тÿткын эскераш кумылаҥын. Кресаньык эрге мланде пашан кÿлешлыкшым вашке пален налын. Ялысе йоча-влак дене пырля тÿрлö пашам ыштен, шочмо колхозшылан полшен.

Чобык ял ожнысекак уста шÿвырзö, гармоньчо, мурызо-влак дене чапланен. В. Иванов мотор семан ятыр сылне мурым колын. Илен-толын, шке возымаштыже калык мурым, келшышын, кумдан кучылташ тÿҥалын.

В. Ивановым сылнымутын юзо вийже изинекак сымыстарен. Руш ден марий писатель-влакын возымыштым йöратен лудын. Шке гычат тÿрлö заметкым, статьям возаш тÿҥалын. Сайым моктен, ситыдымашым тÿжваке луктын.

Ялысе шымияш школым тунем пытарымеке, В. Иванов [[1938]] ийыште [[У Торъял педучилищ]]ын студент ешыш ушна. Шинчымашын тÿрлö йыжыҥжым пален налме, шуко лудмо рвезын уш- акылжым пÿсемдаш полшат. Рвезын чоныштыжо шке гыч возаш кумыл утларак вияҥеш. Тудын кумылжо, чон шижмашыже [[«Элем»]], [[«Шöртньö шурно»]], «[[Муралте, Джамбул»]] да моло почеламутлаште почылтеш. Тÿҥалше автор нуным [[Май Веню]] лÿм дене возен. В. Ивановын нине почеламутшо-влак сылнылык шотышто але огыт ойыртемалт. Но возымо сай койыш шижалтеш: самырык автор чумыр элын вÿршержым колышташ тырша.

Педучилищым тунем лекмеке, В. Ивановлан рвезе тукымым туныкташ ок логал. Шочмо элжым, эрыкым тушман деч аралаш шке кумылын кая. [[Омск ол]]асе [[военный училищ]]ыште икмыняр жап лиймеке, тудо тул йÿран кужу cap корным эрта. Мемнан элысе салтакын чон яндарлыкшым, кугу патырлыкшым ужеш, келшыше поэзий шомак дене сÿретлен ончыкташ тырша. Мутлан, [[«Фронтовой эр»]] почеламутышто мемнан элысе салтакын чыла йöсым сеҥен лекмыжым, моло калыкланат эрыкым кондымыжым поснак палемдыме. 

Самырык лейтенант, рвезе поэт Сеҥымаш волгыдо кечылан чот ÿшанен.
<blockquote> 
«[[Берлин]] гоч — корнем, мый тушеч пöртылам»,</blockquote>
— возен [[«Ик корно» ]]почеламутыштыжо.

В. Ивановын [[кугу cap]] жапысе поэзийже тÿҥ шотышто йöратымаш лирика корно дене вияҥын. Тудо салтакын ныжылге чон кумылжым, лыжга койышыжым сÿретла. Теве [[«Фронт гыч серыш» ]]почеламутын лирический геройжо — элын ÿшанле, патыр эргыже — cap тул кокла гыч келшыме ÿдыржылан серышым воза, шÿмыштыжö чаткан нумалме яндар чон шижмашыжым, кугу ÿшанжым почын каласа. Кажне мутын кöргö вийжым шотыш налын, автор кÿчыкын, раш возаш тырша.

Поэтын лирикыштыже [[«Окна воктене»]], [[«Шыже эрдене»]], [[«Коктын ик шÿдырым ончена»]] да моло почеламутат волгыдо кумылан улыт. Нуно чын йöратымашын кугу вийжым почын пуат.

Сеҥымаш кечым В. Иванов моло семынак куанен вашлиеш. [[1946]] ийыште тудо шочмо марий кундемышкыже пöртылеш. Рвезе писатель книгам лукшо [[марий издательств]]ыште пашам ышташ тÿҥалеш. Ончычшым [[корректор]] лиеш, а варажым — [[редактор]]. Моло-влакын возымыштым шуко лудеш, терга, сылнымутлан калык лоҥшаш лекташ полша. Шке гычат мурсаскам вияҥдаш пижеш. Воза тудо шуко вучымо тыныс пагыт, келшымаш, айдемын шÿм-чон чеверже нерген. Писательын шинчаончалтышыже кумдаҥеш, илышын вÿршержым тÿткын колыштеш. В. Ивановын келге шонымаш дене шыҥдаралтше кÿчык почеламутшо- влак поснак оҥай, шÿмеш логалше улыт. Мутлан, [[«Турий»]] почеламутышто автор моткоч суапле кресаньык пашам чапландара. Пасу патыр-влакым турият саламла.

В. Иванов шке сылнымут сынже денак ныжылге лирик. Тудо йöратымаш нерген шке семынже, лывыргын, шыман возен мошта. Теве [[«Сирень пеледеш»]] чонеш логалше почеламутшо кумдан палыме мурылан шулдырым пуэн. Автор, [[таҥастарымаш]] ден [[метафор]]а йöным келшышын кучылтын, виян кöргö шижмашым мокта.

В. Иванов шке вийжым поэме жанрыштат терга. Писательын лыжган возымо сынже прозыштат шижалтеш. 

В.Ивановын ойлымашыже-влакат лудшын кумылжым савырат. Писатель илышын тÿрлö йыжыҥжым сÿретла, поро вийын сеҥен толмыжым ончыкта. Автор шке геройжын порылыкшым, молылан полшаш ямде улмыжым, чын верч тыршыме койышыжым поснак палемда. Писатель В.Ивановын драматург кумылжат лийын.
Марий литературышто В. Иванов [[лирический повесть]] жанрым палынак вияҥдаш полшен. Кажне повесть шке тÿсан, ойыртемалтше, лудшын кымылжым авалтен налын кертше. 

Тыге Вениамин Ивановын прозыштыжо тÿрлö жап сÿретлалтын, тÿрлö илыш йодыш шымлалтын. Тудын илыш чыным возымыжо моло калык коклаштат палыме. 
Марий писательын произведенийлажым [[руш]], [[эстон]], [[татар]], [[удмурт]], [[чуваш]] да моло йылме денат савыктен лукмо. Шкежат шочмо йылмыш [[А. Пушкин]]ын, [[М. Лермонтов]]ын, [[С. Щипачев]]ын, [[А. Кутуй]]ын да молынат возымыштым кусарен.

В. Иванов шочмо литературнам ятыр сылне произведений дене пойдарен, сылнымутышто волгыдо кышажым коден.

== Вениамин Ивановым шарнымаш == 

===Владимир Любимов===
'''Поро чонан, талантан писатель''' 
'''Вениамин Ивановын шочмыжлан 70 ий темме вашеш''' 

Марий литературын каваштыже Вениамин Ивановын (тудо 1923 ий 8 ноябрьыште шочын) лÿмжö моло шÿдыр коклаште чолга шÿдырла кужу жап ыш йолгалт, ÿмыржö вашке, вучыдымын кÿрылтö. Но йöрышö шÿдырынат кышаже ятыр жап кÿшнö волгалтме семынак, писательын лÿмжö ыштен кодымо кугу пашаж дене шуко жап калык шÿмыштö илаш тÿҥалеш.

Сай еҥын ÿмыржö кÿчык лиеш, маныт калыкыште. Вениамин Иванов нергенат тыге каласаш перна. Тудо улыжат нылле кандаш ий наре илен, но кÿчык ÿмырыштыжат ятыр произведенийым серен шуктен. Тÿрлö жанрыште пашам ыштен. Почеламутымат, ойлымашымат, пьесымат, повесть ден романымат возен. Шуко моло писатель семынак сылнымут пашажым селькор сомыл гыч тÿҥалын. Газет талантан айдемылан илыш лоҥгаш келгын пураш, илыш йыжыҥым, еҥ-влакым тÿткын шымлаш, эскераш таратен шога. Мыят селькор пашамым, Вениамин Иванов семынак, Торъял районысо [[«Ударник»]] [[газет]]ыш возыма гыч тÿҥалынам да тидым шойыштде каласен кертам. 

Тудын эн ондак возымо ойлымаш-влакшым кумлымшо ийла мучаште, ныллымше ийла тÿҥалтыште лудынам. Сар жапыште фронт гыч колтымо посна почеламутшын [[«Родина верч»]] [[альманах]]ыште лекмыжымат шарнем. Рвезе поэт кÿчыкын да пÿтыркалыде, лывыргын сера ыле. A cap деч вара поэтический кечыже палынак волгалташ тÿнале. Тудо шке шонымыжым раш, пеҥгыдын чоҥен каласымашыж дено ойыртемалтын. Сар деч вара возымо ятыр корныжо ушеш лакемалт кодын. Теве тыгайым нигунам ом мондо: 

:Сирень пеледеш
:Мемнан ÿмыреш.
:Мотор ал кечеш тÿзлана...

Але эше: 
:Ава ончен куштен кум эргым —
:Поэтым, врачым, инженерым... 

Тунам Вениамин Ивоновын почеламутшо-влакым, нуным чоҥымо йöным Степан Щипачевын творчествыж дене таҥастарен ойлымат шоктен. Тиде чын аклымаш ыле. Тудо ончыкыжым кÿчыкын, йоҥгыдын, раш возышо кугу поэт лийшаш ÿшаным шочыктен. Тидыжым ме [[1949]] ийыште лекше [[«Мемнан мурына»]] тÿшка сборник гочат палышна, ужна. Тиде писательын первый сборникше лийын. Тушко эше [[С. Вишневскийын]] да [[М. Чойн]]ын почеламутлаштым пуртымо ыле. Тиде жапыштак поэт лудшо-влакым ойлымаш дене сийлаш тÿҥале, прозылан утыр шумаҥе да вараже пÿтынек тушко кусныш. Тыге повесть почеш повесть шочо. Вениамин возаш аяр ыле, тиде неле пашаш кумылын пижмыжым ончыктыш. Вениамин Михайловичын ойлымыж гыч шарнем: икана шичмаште 10—15 страница дене, южгунам утларак возен. Чын, тÿҥалтыште возымо ойлымашлаже келге психологизм, ÿшандарыше портретный линий, сюжет дене ойыртемалтын огытыл, икманаш, куштылгын, ÿмбач возымо гайрак лийыныт. Адак конфликтат куштылгын, ÿшаныдымын решатлалтын. Авторын пашажлан тунамсе конъюнктурщина да конфликтдыме теорий эҥгекым конденыт.

Теве «Тÿредме жап» ойлымашыжым налаш. Тудын сюжетшым илышлан раш келшышым налме огыл, икманаш, шонен лукмо. Ойлымашын геройжо Миклай, Маргарита йöратыже манын, шурным шуко тÿред шийын лукташ тырша. Тидыжымат шоян ышта. Тунамсе моло икмыняр произведенийымат писатель конфликтдыме манме теорий толкын почеш возен. Мом ыштет, тунам тыгай жап ыле, но вара семын Иванов тыгай теорийын творчествылан зияным кондымыжым умыла да, возымо йöнжым вашталтен, илышым, айдемым келгынрак, чыла велым терген ончалын, геройын психологийжым утларак тÿрыс, ÿшандарышын ончыкташ тÿҥалеш. 

Конфликдыме манме теорий писательын ончыл корныштыжо шагал огыл эҥгекым конден гынат, тыгай производенийлаштыжат авторын поян, лывырге йылман улмыжым, волгыдо кумыл дене возымыжым палдарен. Марий прозыш ончыкылан кугу ÿшаным шочыктышо писательын толмыжым шижтарем. Тидо ÿшаным Вениамин Иванов чот возен шогымыжо да ятыр сай повестьше дене пеҥгыдемден.

Каласаш кÿлеш, тудын творчествыжым критик, писатель-влак чот эскерен шогеныт, кеч-могай у произведенийже лекме почеш рецензий-влак шочыныт. Шке жапыштыже мыят тудын «Ломберсолаште» повестьше нерген «Марий коммуна» газетеш статьям возенам ыле. Тиде произведений, моло прозаический саскаж семынак, марий литературышто лирический кумылжо дене кышам коден. Икманаш, уста поэтын лывырге чонжо прозыштат сайын палдырнен. Арам огыл Вениамин Ивановын возымыжым кызытат йöратен лудыт. 

Кÿчык ÿмырым илыше, но ятыр сылнымут саскам пуэн кодышо писатель йочаланат шуко ойлымашым, почеламутым, повестьым серен. Мый шкежат тудо жапыште нöргö тукымлан возаш тÿҥалынам да кугурак йолташемын творчествыжым чот эскерен шымлен шогенам. Йочалык прозыштыжат волгыдо кумыл, лирический шÿлыш шижалтын. 

Ала ÿмыржö кÿчык лийшашым чонжо шижын, ала-мо — пытартыш ийлаште моткоч чот возен, книга почеш книгам луктын. Лектыныт тудын возымыжо-влак руш йылме дене Москоштат, [[Йошкар-Ола]]штат. Ужыныт произведенийже-влак ош тÿням венгр, финн, эстон да моло ятыр йылме денат. 

Поро чонан, кугу талантан писатель ыле Вениамин Иванов. Илыш, шочмо калыкше верч чон йулен, вургыж возен, пайдам кондаш тыршен. Тыршымыже арам лийын огыл. Тудын творческий корныжым, мастарлыкшым критик [[Н. Кульбаева]] «Вениамин Иванов» книгаштыже сайын почын пуэн. Тушко нимомат кугун ешараш. Лач жал — тиде книга рушла гына лектын. 

«Ава шÿм» повесть шотышто ойлыде ок лий. Тудо шке жапыштыже, авторын илымо годым, тÿням ужын огыл. Чынжым гын, тиде Вениамин Ива¬новын творческий сондыкыштыжо—ик эн виян, кÿлешан, илышым чын ончыктышо произведений. Тудо композитор Эрик Сапаевлан пöлеклалтын. Тÿҥ герой-влаклан Эрикын ачаже Никита Сапаев, тудын шÿмбелже налалтыныт. Тиде повесть, гоч кумлымшо ийла тÿҥалтыште Марий кундемыште репрессий кузе кайыме, тудын калык вÿрым кузе йоктарыме, ялт титакдыме еҥ-влакым арам пытарыме ончыкталтын. Произведений шÿм вургыжын лудалтеш.
«Арслан» роман гын шке жапыштыже кÿкшын аклалтын, премий денат палемдыме. Тудо томатикыж дене историко-революционныйлан шотлалтеш. Сюжет линий тÿҥ герой Арсланов Микалын илышыж гоч вияҥ толеш. Действий кайыме верлан [[Тушнур ял]] ойыралтын. Тушто революций лийме жап, коллективизаций ончыкталтын. Тиде фонеш еҥ-влакын революцийым кузе вашлиймыштым , у илыш верч герой-влакын кузе шогымыштым ужына. А ынде кызытсе жап гыч, илиш вияҥ толмо кÿкшака гыч ончалаш гын, произведенийым илышым, жапым чын огыл ончыктышылан шотлен аклыман.
Тыгай темылан шке жапыштыже шуко произведенийым возымо, да ынде нуно тематикышт, идейный корнышт дене илышлан, историйын кушкын толмылан йöрдымыш, илышым, жапым тореш, йыҥылыш ончыктышыш лектыныт. Мом ыштет, илыш тыге вашталт толеш, тудо — йыжыҥан. Сандене писатель темым ойырен налмыж годым илышын кузе вияҥме диалектикыжым, ончыкыжо кузе вашталт кертшашым шотыш налшаш, торашке ужын моштышаш. Ятыр марий писатель, тидым шотыш налде, конъюнктурын кидше йымаке логалмылан кöра кугу туткарыш верештын. Ты шотышто Вениамин Ивановым кугун титаклаш ок лий, шонем, кеч тудо жапым поктен шуаш, тудын деч вараш кодаш огыл манын, кумда вожым колтышо темым налын да эртыше жап, революций, коллективизаций нерген уым каласен кертын огыл, социалистический реализм манме кепшыл деч утлашыжат ыш логал. Тиде йон дене пайдаланымыжлан кöра, шуко моло писатель семынак, илы¬шым пел могырым, социализм да коммунизм идеологийын ÿжмо шÿлыш дене гына ончыктен, а революций деч вара да коллективизаций годым калыклан мыняр зияным, ойгым кондымым писатель ончыкташ тоштын огыл. Вет тунам ялысе эн пашаче, мландым аклен моштышо, шке пÿжвÿдышт дене поянлыкым чумырышо, улан илышым ыштыше-влакым кулак семын арам пытареныт, ял гыч луктын колтеныт, озанлыкыштым, погыштым конфисковатлен, торгышто ужаленыт, а ямде погылан, сурт-печылан йолагай еҥ-влак пирыла кержалтыныт. Но нуно ямде поянлык денат шкаланышт улан илы¬шым ыштен кертын огытыл, молан манаш гын, еҥ ямдылан ÿшаныше, кöраныше-влакым у семын илаш тÿҥалыкташ йöсö да тидым ышташат, очыни, ок лий. Колымшо, кумлымшо ийласе илышым Вениамин Иванов «Арслан» романыште пел могырым, идеализироватлен ончыктен. Но тиде идеализа¬ции деч, уэш ойлем, писатель утлен кертын огыл. Илышым чыла йыжыҥжыге тÿрыс ончыктен воза гын, тудын романже «Ава шÿм» семынак печатлалтде кия ыле. Но Вениамин Иванов шке творчествыжлан эҥгекым кондышо соцреализмын зиянжым, осалжым, шыман манаш гын, шке сулыкшым «Ава шÿм» повестьше дене касарен. Вет тиде произведений — писательын ик эн тале да илышым чын ончыктен возымо паша саскаже, тушто мемнан моктымо социализм, совет илышын «сай» ден удажым тÿрыс ончыктымо, манаш лиеш. Сталинский репрессий жапыште кузе айдемым шотлыдымо, тудын праважым лавыраш, вÿреш варен тошкымым шÿм вургыжын сÿретлыме, почын пуымо. 

Литература йочам ончен куштымаште поснак кугу верым налеш. Кызыт илыш саман вашталт толмылан кöра школ программыш илышлан, жаплан келшыше произведений-влакым пурташ кÿлеш. А таче программыште ятыр ойлымаш, почеламут илышлан, жаплан келшыдыме. Вениамин Ивановын тыгай произведенийже шагал огыл.

Вениамин Ивановын вес кугу романже — «Тÿтан». Тудат лудшо-влакын йöратен лудмо книгашке савырнен. Верлаште, калык коклаште лиймем годым литература, тудын мо сайже да удаж нерген мутым лукмеке, лудшо- влак Вениамин Ивановын «Тÿтан» романже нерген «Умбакыже уке мо?» манын йодыт. Тидыже теве мо нерген ойла: лудшо-влаклан книга келшен. 

Чынжымак, «Тÿтан» -  кодшо кугу cap да тушто кредалше еҥ-влак нерген чаплын, ушеш кодшын, шÿмеш логалшын серыме произведений. Сар нерген книга-влак коклаште тудо ойыртемалт шога да писательын творчествыштыже да марин литературым пойдарымаште ончыко кугу ошкылым ыштен. Вениамин Иванов чынжымак кугу талантан писатель веле огыл, эше поро чонан айдеме ыле. Мый тудын творчествыж дене кугу cap жапыште палыме лийынам, а шкенжым сöй деч вара ужынам. Тунам тудо оласе военкоматыште ышта ыле, эше салтак вургем дене коштын. Мыланем ик йолташем «Теве тиде — Вениамин Иванов» мане МарГИЗ-ыште лиймына годым. Тудат возымо паша шотышто толын ыле. А вара издательствыште редакторлан ыштымыж годым кидым кучен палыме лийна. Поро шинчаончалтышыже, шыма йÿкшö  вигак чоным авалтыш, уста, талантам айдеме дене палыме лиймемлан шÿмем куаныш. Творчествыжым эре эскеренам, лудынам, тудын деч тунемын шогенам. А эше изиш варарак мый Вениамин Ивановын еҥ- верч тыршыше, могай поро чонан улмыжым пален нальым. Тудо ончычат шкенжым пеш простан, тыглай кучен, южо возгалыше гай нерым кадыртен коштын огыл.
Пашаже тыге лие. 1952 ийыште мыйын кидышкем Николай Носовым «Витя Малеев в школе и дома» книгаже логалын. Лудаш тÿҥалынам да чарнен кертын омыл. Чынжымак, Витя Малеев нерген туге оҥайын возымо, пуйто чын илыше еҥым ончыктымо. Йоча койышым Носов пеш келгын па¬лен воза. Лудам да «А тиде повестъым марлаш кусараш гын?» манме шонымаш шочеш. Кусарышым ик главам да МарГИЗ-ыш колтышым, тушечын вашке гына серышым нальым. Редактор Анатолий Смирнов воза: кусаре, пашат шотлан толеш, повесть чынжымак пеш оҥай. Марлаҥдышым. Издательствыш пурышым, а тушто кид дене возымым огына нал, печатлыкташ кÿлеш, маньыч. Мом ышташ? Писатель ушемыш пурышым, тушто секретарь- машинистка Надя дене палыме лийым да печатлаш йодым. Келшыш. Вашке гына мыланем печатлен пуыш, 280 чоло машинописный страница погыныш. Кажне страницылан лу ыр дене тÿлаш кÿлеш, мане Надя. Тиде мутланыме годым пöлемыште ответственный секретарь Казаков Миклай ыле. Тудо мутланымынам колышто да ойла: 

Любимов, йодмашым возо, самырык авторлан материальный пол шым пуаш йод, — шыман пелештыш Николай Иванович. <

Мыят, содор гына йодмашым возышым, Николай Иванович, кагазышке «Оксам тÿлаш» манын сералтен, кидшым пыштыш. Тыге чыла паша ÿй шÿрымö гай кайыш, а рукописьым лудын лекмеке, МарГИЗ-ыш куржым. Чынжымак, куржмо гае вашкенам. Тушто нальыч. Ынде книга кунам лекшашым вучем. Жап эртыш, олашке паша дене толмем годым издательствыш, кусарымем шотышто умылаш директорын пашажым шуктышо Николай Кузьмич Орешкин деке пурышым. Ик-кок мутым алмаштышна веле, тудо манеш: 

Владимир Николаевич, тый тувыран шочынат ала-мо, аралышет, юмет уло, вет кусарыме мыняр рукописьым план гыч [[Моско]] ЦК-н представительже, удыралын, кусарыме произведенийым шагал лудыт, оксам, кагазым нимолан локтылаш, ынде чылан гаяк рушла лудыт манын, а вот тыйын кусарыметым коден. 

Тиде увер куандарыш. Тыге [[1958]] ийыште [[«Витя Малеев школышто да мöҥгыштö»]] кусарыме книга лекте. Тудын производствышто улмыжо жапыште мый чÿчкыдын издательствыш пурен коштам ыле. Икана Вениамин Иванов ойла:
<blockquote>
Любимов, тыйын йочалан возымо ойлымашет-влак улыт вет... Удан огыл возет, кондо чыта поген, ончалына. Ала книгам луктына... 
</blockquote>
Вашке гына, лу наре ойлымашым машинке дене печатлен, Вениамин Иванов деке намийышым. 

Лудын лектам, ончалына, — шоктыш. 

Икмыняр жап гыч пурышым гын, Иванов адак ойла:
<blockquote>
Книгатым [[Иван Иванович Осмин]] редактироватла... 
</blockquote>
Лач тиде жапыштак пöлемыш Осмин пурыш. Тудат ойла: 

Возыметым мый редактироватлем, йочалан кÿлешан, оҥай книга лийшаш. 

Тыге пел ий чоло жап гыч [[«Мичун автомобильже»]] лÿман мелна гай вичкыж книгам лекте. Но первый мелна когарген огыл, тунамак «Ончыко» журналеш тудын нерген [[А. Е. Китиков]]ын статьяже печатлалте. Автор первый сылнымут пашамым сайын вашлийын, порын аклен. Икмыняр жап гыч тÿҥалтыш школысо кумшо классыште тунемшаш книгашке икмыняр ойлымашем пурыш. 

Арам огыл ойлат: поро чонан еҥ родо-тукым деч лишыл, шерге лиеш. Вот садыге кугу талантан, паша да литература верч йÿлышö шÿман айдеме, товро, мыняр еҥлан сайым ыштен, полшен. А кызыт молан тыгай поро чоным, пагалыше кумылым ончыктымаш мемнан йолташ-влак коклаште чÿдешт толеш? Me, марий-влак, ваш полшышо, ваш умылышо, чот пагалыше лийшаш улына. А кызыт тиде сай койыш-шоктышым йомдараш тÿҥалын огынал? Шоналтыза.

Эше теве мом каласыде ок лий: тиде первый книгам денак Москосо [[М. Горький]] лÿмеш [[Литинститут]]ыш тунемаш пуренам. А вуз шуко пайдам пуэн. Тушто тунемме годымак [[«Полмезе жапем»]] повесть шочо, [[1965]] ийыште [[«Идет мальчишка по дороге»]] лÿм дене Детгизыште лекте. Тудым [[«Литературная Россия»]] газет ден [[«Литературное обозрение»]] журнал поро мут дене вашлийыч.

Вениамин Михайлович мыланем шуко сайым ыштен. Теве Писатель ушем членыш пуртымо шотыштат тудак тыршыш. Шкежак ты мутым лукто, тунам Марий АССР Писатель ушем правлений председатель ыле. Шкеак рекомендацийым пуыш. 

Творчествемым Вениамин Ивановын тыге чын аклен толмыжлан тудлан ÿмырем мучко таум ыштен илаш тÿҥалам. Лач шкеже гына кÿчык ÿмыран лие, ме тудым арален моштен огынал. Вет олаште илыше лишыл палымыже-влак тудлан кидым жапыштыже шуялтен кертыт ыле... 

Жап шижде эрта. Вениамин Михайловичын шочмыжлан 70 ият шуэш. А ила гын, мочол чапле книгам эше возен кертеш ыле. Но кызыт серен кодымыжат тудлан шöртньö памятник семын лиеш. Жап, историй, илыш тудын лывырге йылман, сылнын, илышым келгын пален возымо произведенийже- влакым калыклан, ончыкылык тукымлан арален кодат. Тидлан пеҥгыдын ÿшанаш лиеш. Тек марий мланде Вениамин Иванов гае еҥ-влак дене поя, чаплана.

===[[В. Муравьев]] ===
'''Уло чон дене'''
Вениамин Иванов [[«Ава шÿм»]] повестышым возыде кертын огыл. Тудо мемнан пагытысе еҥ-влакын илыш-йÿлаштым, койыш-шоктышыштым, шонымо-мутланымыштым эреак тÿткын эскерен. Тидыже, пожале, писательын возымо пашажын да кöргö чонжын ик тÿҥ ойыртемже лийын. Вениамин Иванов [[КПСС]] [[XX]] да [[XXII]] [[съезд-влак]] деч вара мемнан эл кöргысö пÿтынь илыш йыжыҥын, демократий негызын тÿҥ гычак вашталташ тÿҥалмыштлан моло семынак кугун куанен.

Витлымше ийла мучаш, кудлымшо ийла тÿҥалтыш элыштына личность культын шучко кышажым пытарыме жап лийыныт: шоя мут почеш титаклыме еҥ-влак эрык корныш шогалыныт, ÿмыр лугыч колышо-влакын яндар лÿмышт мöҥгеш пöртылталтыныт, калыкын уш-акылжым да шинчажым почмо неле да суапле паша каен шоген.
Тыгодым, мутат уке, шуко еҥын вуйыштыжо йодыш шочын: кузе тыге арам титаклыме азап лийын кертын? Вес йодышат лектын: лÿдыкшö трагедий улмо ÿмбачак мемнан калыкна кузе сеҥыше лийын кодын, кузе, волгыдо, яндар шÿм-чонлан ÿшаным йомдарыде, кугу сарыште шучко тушманым сеҥен кертын? Вениамин Михайлович чыла тидым уло чонжо дене шижын да чыла тидын нерген шуко шонен. 

Партий XXII съезд [[1961]] ийыште эртен, но Вениамин Ивановын вуйышкыжо личность культ жапысе репрессий нерген возаш шонымаш [[1964]] ийыште веле толын. Повестьшын темыжлан тудо моло произведенийлаж семынак сайын палыме, шке кундем вел eҥ-влакын пÿрымашыштым налын. 1964 ий [[10 август]]ышто тудо мылам возен ыле:

«Кызыт мыйын вуйыштем пеш оҥай план шочеш. Тений [[Н. Островский]] лÿмеш [[Всесоюзный конкурс]] эрта. Тушко мыят ушнынем. Иктаж 3—4 листан повестьым возаш шонем. Тудо «Чын — кече деч волгыдо» маналтеш. Ик рвезым шочмо кечыж гыч [[18 ий]]ыш шумешкыже ачажын ÿмылжö покта. (Ачажым [[националист]] семын шынденыт.) Тиде [[Эрик Сапаев]]ын биографийже гайрак лиеш».

У повестьым возаш туҥалме жап писательын творчествыштыже пеш кÿлешан пагытыш савырнен. Вениамин Иванов ÿшанен: тудо эллан, калыклан кÿлшö произведенийым воза. 1964 ий 20 августышто колтымо серышыштыже палемден: «Мыйын чонемым кугу ÿшан авалтен: мый ынде эшеат сайынрак возаш туҥалам. Вет пытартыш жапыште тыге чучеш ыле: але марте шотан ик произведенийымат возен омыл, омат возо, очыни... Те, нерым кадырташ тÿҥалам манын, ида шоно. Уке, мый чонемым почын ойлем... у повестьым кÿлынак возаш пижам. Погымо материал мыйым пÿтынек авалтен. Лач икте деч лÿдам: 100 страницыш 18 ияш илышым пуртен сеҥаш кÿлеш. А кугемдаш ок лий — материал повестьлык веле».

1964 ий 16 октябрьыште Вениамин Михайлович мылам увертарыш:
<blockquote>
«У повестьым возаш шинчам. [[У ий]] марте [[наброскем-влак]] ямде лийыт. Мыйын вуйыштем кок тÿрлö план шочеш: икымшыже — кумшо лицан лÿмжö дене, илышыште кузе лийын, тугак возаш; кокымшыжо — ава лÿм дене.
</blockquote>
Тудо 18 ий мучко дневникым возен, вара эргыжлан кучыктен». 

Повестьын формыжо мучаш марте [[1965]] ий тÿҥалтышыште рашемын.

1965 ий 5 февральыште писатель увертарыш:
<blockquote> 
«У повестьым возаш тÿҥальым. Кызыт 30 страница веле ямде. Чылаже 80-90 страница лектеш, очыни. Повесть молодежный огыл, а ава нерген. Условно «Ава шÿм» манын лÿмденам».
</blockquote>

Писатель у произведенийжым вес у ий тÿҥалтышыште возен пытарен. [[1966]] ий 12 февральыште тудо увертарыш:
<blockquote>
 «Теҥече «Ава шÿм» повестьым возен шуктышым да [[А. Асылбаев]]лан, [[С. Ибатов]]лан, [[Мичурин-Азмекей]]лан, [[К. Васин]]лан лудаш пуышым. Чыла сай лиеш гын (конешне, тöрлаташ логалеш), [[«Ончыко»]] [[журнал]]лан темлем...» 
</blockquote>

Но повесть «Ончыкышто» ыш печатлалт. Писатель черетан письмаштыже увертарыш: «Ава шÿм» повестьым «Ончыко» журналын кокымшо номерыштыже савыктышаш ыльыч. Редколлегий член-влак тудым чыланат сайлан шотлышт. Но товаҥше пагытым уэш рудаш шоныдымо-влак ойленыт: кызыт личность культ жап нерген огыл, а Совет властьлан 50 ий темме лÿмеш произведений кÿлеш. Ик могырым, чонлан йöсö, вес могырым, оҥайын чучеш: мемнан «ушан» еҥна-влак произведенийым темым шотыш налын веле аклат. Вет ик темымак тÿрлö семын почын пуаш лиеш. А мый теве мом ончыкташ тыршенам: пеш неле жап лийын гынат, еҥ-влак еҥак лийын кодыныт, янлыкыш савырнен огытыл, эллан, партийлан ÿшанле улмыштым ончыктеныт. Кызыт повестьым öрдыжкö шуэнам. Мый шижам: йоҥылыш ом шоно, но «начальствылан» ÿшандараш йöсö». 

Тиде жапыштак Вениамин Михайлович повестьшын ик экземпляржым мылам колтен ыле. А письмаштыже возен: 
<blockquote>
«Изишак тöрлаш шоненам ыле, но кызыт кидышкат налме ок шу...» 
</blockquote>
Коло ий эртымек, мый «Ава шÿм» повестьым угыч лудын лектым да ÿшандарен каласен кертам: тудо кызытат шкенжын актуальностьшым йомдарен огыл. Писательын произведенийже тачат тунамсе семынак кÿлешан, тудо нимынярат тоштемын огыл. 

Мутат уке, писатель тиде повестьше дене кугу ошкылым ончыко ыштен. Тунам мый вашештенам ыле. Тунам серыме мутемак угыч каласен кертам:
<blockquote>
 «Тиде повестьым «келша але ок келше» манын аклаш ок лий. Тыште тÿҥжö «чоным тарвата але уке» манаш кÿлеш. Мыйын шонымаште, «Ава шÿм» нигöмат тургыжландарыде ок кодо. Конешне, шыдешкышыжат, куанышыжат лектеш. Но мый ÿшанем: ты произведенийым чон вургыжын лудшыжо шукырак лиеш.
</blockquote>
Шке повестьыштыда Те [[лирико-психологический произведений]] жанрым умбакыже вияҥдеда. Вес семынже, ты жанр шотышто Те утларак виян улыда.
Кажне тукымын илышыштыже тугай жап толыш шуэш, кунам шке щочшо ончылно мутым кучаш да «Кузе те иленда, мом ыштенда?» манме йодышлан вашешташ логалеш. 

Те шке ончылныда пеш кугу задачым шынденда. Тендан повестьда — йоча-влаклан шке ачашт нерген каласкалыше сылнымут произведений кокла гыч иктыже.

Эн ончыч повестьын чумыр тенденцийжым палемдыман. Те сай еҥ-влак нерген возенда, а тыгайышт ош тÿняште шукырак улыт. [[Варвара Садаева]]н пÿрымашыже пеш неле. Но тудо илышыштыже мыняр поро еҥым вашлиеш! Мыняр еҥ тудлан полыш кидым шуялта! Сандене пеш неле илыш гыч налме материал негызеш возымо гынат, Тендан повестьда лудшын чоныштыжо кугу ÿшаным шочыкта.

...но повестьын пытартыш тетрадьше шонымыда семын лектын огыл. Тудын дене Те произведенийдан идейжым лушкыдемденда. Повестьын финалже почеш тыге лектеш: [[Румянцев]] угыч пушкыдо креслыш шинчеш, [[Варвара]]лан пачерым пуат, тыге чын чыныш лекмым ончыктенда. А пашаже теве кушто: айдемын честный лÿмжым пöртылтат,  Варвара ден [[Эдик]] обществын тöр праван членышт лийыт,нуно айдеме улмыштым шижыт, eҥ-влакын шинчашкышт тура ончен кертыт. Лач теве тидыжым Те ончыктен огыдал. Но тидыжым нкмыняр страницыште почын пуаш ок лий, очыни. Тиде тема эше ик повестьлык. Сандене Тыланда повестьым ачам реабилитироватлыме дене пытараш кÿлеш ыле».

Конешне, тыгат каласаш лиеш: писательым литературный штамп келыштарен. Тудын почеш совет писательын произведенийже сай мучаш лийшаш. Но Вениамин Ивановым кöргö чонжо тургыжландарен.  Вет тунам калыклан у ÿшан, порылык кÿлыныт.

Лач тиде вашмутым колтымо жапыште [[«Детская литература»]] журналлан мый дечем марий литература нерген статьям возаш йодыныт ыле. Мый тушто «Ава шÿм» повесть нергенат мутым луктым. Тыге ыштымем дене ала повестьлан ош тÿням ужаш полшем, шонышым. Статья 1966 ий сентябрьыште савыкталте, но повестьлан корно садак ыш почылт. 

Вениамин Иванов шке повестьшым савыктен кертдымыжлан чот тургыжланен. Вет тудын талантше кушкын шуын ыле. Писатель эре ÿшанен илен: «Ава шÿм» повесть кунам-гынат лудшо дек миен шуэш. Ынде тиде жап толын шуо. Тыштыже Вениамин Михайловичынат заслугыжо изи огыл.


== В.Ивановын икмыняр произведенийжылан критик-влакын акышт ==
===[[Ким Васин]] ===
'''Келшымаш нерген повесть'''
В. Иванов кодшо  ийын [[«Вÿдшö  келге, серже тура»]] лÿман  йоча  повестьым  возен  ыле. Тиде повесть кызыт [[Москва ол]]аште «Детская литература» издательствеш  посна книга дене  лектын. Рушлаже  тудым [[«Мой брат Эйно»]] манын  лÿмдымö.

Повестьыште тÿрлö калык гыч лекше икшыве-влакын келшен илымышт нерген ойлалтеш. Кугу cap годым [[Прибалтика]] гыч марий кундемыш куснен толшо-влак эстон йочам — [[Эйно]]м конденыт. Ачажым фашист-влак пуштыныт. Аваже, марий ялыш илаш толмекыже, черланен кола. Эйном марий ешыш ашнаш налыт. У ешыште тудо [[Эчан]] лÿман марий рвезын шольыжо лиеш.

Марий прозаик Эйнон илыш корныж нерген оҥайын, сылнын воза. Мемнан писательна-влак вес калык  гыч  улшо  геройым  сÿретлен  ончыктымышт  годым «ÿмбач  мунчалтен  каят». Вес калык  геройым  ончыкташ  манын, нуно  шке  геройыштым  пеле-пула марий йылме  дене  ойлыктат, а южгунамже вес калык  лÿмым  пуымо  дене  серлагат. 

В. Ивановын повестьыштыже Эйнон эстон рвезе улмыжым кöргö койыш-шоктышыжо, ыштыш-кучышыжо, илыш умылыма гыч ончыктымо. Тидыже, мутат уке, писательын сеҥымашыже. 

Эстон калык марий калык дене ик родо-тукым гычак. Произведенийыште тидым поснак ойыртемын ончыктымо. Мутлан, Эчан ден Эйно мутланен шинчымышт годым ятыр марий ден эстон мут коклаште икгайлыкым муыт. Ший шулдыран куку нерген эстон муро [[«Ший куку»]] лÿман марий мурым шарныкта. <br />

Но марий ден эстон калык илыш-йÿлаште ятыр икгайлык улмым ончыктышыжла, В. Иванов [[советский патриотизм]]ын кушеч лектын шогымыжым ок мондо. Мемнан элысе калык-влакым социалистический идеологий, коммунизмыш пырля кайме корно иктыш ушен шога. Повестьын геройжо-влакшке [[Совет эл]]ыштым йöратат, тиде эл верч чот шогат. Эйнон ачаже—политрук [[Юхан Ару]] сöеш геройла колен. Эчанын ачаже [[Кугу Авамланде Сар|Отечественный сарын]] геройжо.
«Мой брат Эйно» интернационализм шÿлышеш самырык тукымым кушташ полша. Тидын дене тудо мемнан элысе иза-шольо литературым пойдара.
Повестьым руш йылмыш [[В. Муравьев]] кусарен. Кусарыме годым произведений ятырлан саемын. Марий оригиналыште южо вере утыж дене шуйдарыме, тÿр гоч шере шомакым каласыме ыле гын, рушлаште повесть чотрак рашемын. Стиль шотыштат вийнен

«Мой брат Эйно» повесть марий лудшылан веле огыл, руш лудшыланат оҥай. Эстонийыштат тудым пагален вашлийыт манын шонена. 
===Мария Лебедева===
Вениамин Иванов марий литературышто коло ий  утла пашам ыштен. Тудо почеламутымат, повестьымат, романымат посна книгала дене печатлен луктын. Вигак йодыш лектеш: писательын творчествыштыже тынар шуко жанрым кузе умылтараш? Тиде йодышлан вашмутым пуаш йöсö огыл. Литературышто шке корным, у корным кычалаш тыршымым ме тыште ужына. Шке корныжым кычалшыжла, усталыкшым тергышыжла, литературный пашажым писатель тÿрлö жанр дене виктарен.

Шуко прозаик литературышко позэзий гоч толын. В. Ивановат тиде корным тошкен. Тудын [[«Памаш ден сад»]] сборникше йоча-влаклан пöлеклалтын. Тудым руш йылме денат лукмо.

Нине почеламутлаште ончыл верыште автор шога. Туге гынат поэт  лудшо еҥлан шке чон шижмашыжым ок палдаре, тудо изи геройжо- влак нерген ойла, нунын шонымышт дене ила.

Тидыже поэзий корно гыч авторын кораҥшашыже, кунам- гынат прозыш куснышашыже нерген ончыл гоч шижтара.
В. Ивановын первый сборникше жанр да тема шотышто  кугунак ок ойыртемалт. Автор дидактический манме темыланат ([[«Мишук ден Актуган»]]), пÿртÿс нергенат ([[«Памаш»]], [[«Турий»]], [[« Ломбо пеледеш»]]) воза, йоча- влакым мемнан кугу элнан илышыж дене палдараш тырша.

Кеч-кунамат пашалан тунемаш тÿҥалме годым экшык лиеда. Самырык автор денат тыгак лийын. Эн ончычак тидым каласыман: тудо такыртыме корно дене кая, почеламутлаштыже вуеш кодшо образ уке, утларакшым туныктен каласыме кумыл шижалтеш.

Сборник тÿҥалтышыштак кок почеламутым ончалына: иктыже [[«Ленин»]] маналтеш. Тушто тыге ойлалтеш:

:Кеч-мыняр тÿжем идалык, 
:Курым- влак эртат гынат,
:Лениным ок мондо калык, 
:Лениным эре шарна… 

Тыште чыла чыным каласыме, туге гынат почеламут кумылым ок тарвате. Молан манаш гын, автор уым ок кычал, тудо поэзийыште шуко гана кучылтмо йöн дене пайдалана. 

[[«Ленин ила»]] кокымшо почеламутышто вич ияш йоча куваваж дене мутлана. Родо-шочшыштын фотокартычкышт коклаште Ленинын фотографийжым ужын, йоча йодеш: «Чынак мо тиде Ленин?» Варажым кумылын вашешта: « Ленин мемнан дене ила!» 

Тиде почеламутышто калык дек Ленинын пешак лишыл улмыжым, кугу вождьым калыкын йöратымыжым художественный образ гоч моштен ончыктымо. Ленин – кажне простой советский ешыште эн лишыл еҥ, изи йочат тудым пала да йöрата. Ленин курым-кырымеш ила. Тидын нерген уло кумылын, кычкыркалыме деч поснак сылнын, ушеш кодшын каласаш лиеш улмаш.

В.Иванов мондалтдыме йоча жапым оҥайын, весела кумыл дене ончыкташ тыршен. «Памаш ден сад» сборникше деч вара тудо йоча илыш гыч мыскара ойлымаш-влакым воза. Нунын кокла гыч южыжо марий школласе тÿҥалтыш класслаште лудаш лукмо учебниклаште пурен.

Умбакыжым писатель кугу жанрыш кусна. Тудын [[«Шошо»]], [[«Кок ача»]], [[«Ломберсолаште»]], [[«Яктер»]] повестьше-влакым да [[«Тÿтан»]] романжым лудшо-влак куанен вашлийыныт. Тудын творчествыштыже тематикат кумдаҥеш. Но эн тÿҥ верым кызытсе самырык еҥ-влакын илышышт налын шога. Сюжетым оҥайын чоҥаш тыршымыже авторын кажне произведенийыштыже шижалтеш.Илыш тургымыш логалше герой-влак коклаште кудыжо чын корно дене кая, кудыжо йоҥылышым ыштен- лудшо еҥ пален налеш. 

«Кок ача» повестьыште ([[1962]]) капитан Мартынов кугу сарын фронтыштыжо ик ÿдырамаш дене ушна. Нунын йочашт шочеш. А капитаным мöҥыштыжö самырык ватыже вуча. У ватыже, Мартыновын шояклымыжым пален налмек ,ойырлен , ялыш кая. Тушто тудым вес пöръеҥ йöрата, марлан налеш, йочажымат шке эргыжлан шотлаш тÿҥалеш.

«Шошо» повестьыште Начи ден Борис ваш-ваш келшат. Борис олаште ила, ял озанлык машынан у проектшым ыштымек, шочмо ялышкыже пöртылеш да Начийым марлан налаш тудлан мутым пуа. Но йöратымашышт кугу тургымыш логалеш. Коклашкышт вес ÿдыр- Аля пура. Тудо уста конструкторлан марлан лекташ да мындырланен илаш гына шонен коштеш. Но Борисын пашажым йöрдымашке луктыт. Аля, пален налмекше, тунамак тудын деч кораҥеш. Ϋдырын чоялыкше почылтеш. Борис уэш Начийым савыраш тырша.

Нине повестьын сюжетышт оҥай. Оҥай сюжет почеш каен, автор герой-влакын  характерыштым келгынрак почшаш ыле но персонаж-влак  икте-весышт деч кугунак огыт ойыртемалт. Положительный герой-влак икгай улыт, отрицательный-влакат ик могырым гына сÿредлалтыт. Писатель илышыште теве тыгат лиеш , манын каласынеже, а молан тыге олиеш- тидын нерген шагал ойла. Сюжетым кузе чоҥымо шотышто кугун ойлаш ок логал. Тушто драматизм ÿмбач гына сÿретлалтын. Конфликтым поро кумыл дене решитлыме, чын сеҥа, кö титакым ыштен гын, тудым наказатлыме, тудын нерген тетла писатель ок шоно. Тыгай кумылжылан авторым шылталаш ок лий: тудын повестьлаштыже ме поэт В. Иванивым ужына, вет ондакшат тудо поро чон дене воштылын, койдаркален, мыскарам ыштылын, шкенжын самырык геройжо-влакым алал кумыл дене ончен, титакыштлан нуным эплын шылтален.
В. Ивановын «поро чонжо» поснак «Ломберсолаште» повестьыштыже палдырна. Тиде произведенийым писательын творчествыштыже эн сайлан шотлыман. Повестьын динамичный сюжетше пеш келша. Йоҥылыш адрес почеш серкалымаш,йöратымаште шолып чояланымаш,öрын коштмаш, ÿдыр-влакын койдаркалымышт, самырык бригадирын артамдымылыкше- чылажат оҥай. Тиде повестьын сюжетшым оҥайымшташ гына огыл, а герой-влакын койыш- шоктышыштым почын пуаш полша. Тÿрлö мыскарам шонен лукташ мастар, весела, моткоч ковыра ÿдыр доярка Тонян образше ушеш кодеш. Тудо фермыште поро пашам первыяк шонен луктын. Мурашат, кушташат уста, йылмыжат пÿсö. Автор, тудын дене пырля лудшыжат, тиде рвезылык койышым йöратат.

Моло характерым лушкыдынрак ыштыме, сандене авторын шонымыжо да шонымыжым кузе сÿретлыме коклаште ойыртем уло. Шаларак койышан Тоням наказатлаш кÿлеш ыле, вет чолга ÿдыр Алешан тудым йöратымыж дене модын. Чыла шот гычат келшыше койыш-шоктышан Миля-Тонян йолташ ÿдыржö- Алешам сымыстара. Но Миля йокрокын сÿретлалтын, тудым сылнештараш автор мут усталык чияжым чаманен. Тудымат повестьыште оҥайракым ужмо шуэш. Молан Тонян йöратен гына койышланымыжым Алеша умылен огыл да тудын йолташ ÿдыржым йöратен? Очыни, тудо шкежат куштылго ушан рвезе… Туге шонкалымаш писательын шонымыж деч мÿндыркö торла, тидыже посна образ-влакым куакшынрак сÿретлымылан кöра лийын.

Тонян характержым сÿретлымаште авторын öрмалгымыже, ÿшаныдымыже, мемнан шонымаште, теве молан лийын. Вет лачак тыгай характерым, волгыдо да чолга айдемым В. Иванов утларак ончыктен мошта да молылан тылеч сай характерым пуаш öрмалга. Тыге повестьыште дидактизм сеҥен да илышым тичмашынрак сÿретлаш мешаен.

«Ломберсолаште» повестьыште автор марий койышым сайынрак ончыкташ тыршен. Тиде шот денак повестьым аклыман. Марий муро мучкак йоҥгалтеш, марла кушталтымашат шинча ончылнак коеш. Повестьын стильышкыже калык поэтика шыҥдаралтын.

Марий литературышто национальный йÿлам шуко произведенийыште ончыктеныт. Но В. Иванов шочмо еш калыкшын йÿлажым сÿретлымаште чот ойртемалтын. Калык мутым, туштым, мыскара шотан да йöратымаш нерген такмакым моштен кучылтын. Тидыже герой-влакын характерыштым келгынрак почаш полшен. Калык йылмын поянлыкше дене пайдаланымаш В. Ивановын творчествыштыже саскам конден. «Лоьберсолаште» повестьыште тиде утларак шижалтеш.
В. Ивановын «Саскавий» повестьыште-писательын творчесвыштыже у сеҥымаш. Тудо социальный проблематика шот дене моло повестьше деч кÿшнö шога: ача дене эрге, ончычсо ден кызытсе тукым коклсе отношений ончыкталтеш. Тыште найиональный характерымат у семын сÿретлыме. Пытартышлан эше тидым каласыман: «Саскавий» повестьыште пмсательын шке шотан улмыжо чот палдырна. Тылеч ончыч возымыжым автор тиде повесть дене иктешла, манаш лиеш. 

Плотник Петр ден тудын ватыже Оксина Йынаш эргыштлан ÿдырым налын пуат. А рвезе, лу классым тунем лекмекше армийыш кайышаш. Эргыштлан ÿдырым налын пуымаш дене ачаж ден авже тудым шке озанлыкыштлан пеҥгыде озам ыштынешт. Самырык-влак икте-весыштым йöратат, ачашт-аваштым, шке верч гына тыршымыштым шотышкат огыт нал. Тÿрлö шонымашан еҥ-влак пöртыштö илат гынат, нунын татулыкышт лийын ок керт. Ача-ава ден шочшо-влак кокласе конфликт утыр-утыр  вияҥеш.

Марий патриархальный ешын шолдыргымыжым, шочшо-влакын у семын илаш шонымыштым шке жапыштыже М. Шкетан [[«Ачийжат, авийжат!»]] пьесыштыже ончыктен. Драматург социальный конфликтым революций деч ончычсо ял илыш гыч налын. Первый ончалмаште тыге коеш: пьесыште илыш – йÿла гына сÿретлалтын; иза-шольын, шешке ден шешкын, ачаж ден эргыштын шыдешкымышт Савлийын кугу ешыжым шолдырта. Молан шыдешкымышт, молан кредалмышт эркын-эркын рашемеш. Савлий эргыжым посна лукшаш. Посна лекшылан пого кÿлеш. Погыжо - собственность. Тиде собственность чаҥгалыкым левед шога, туманлымашым, кредалмашым тарвата да трагически мучашыш конда: еш шалана, изаштым пуштыт.

Пьесыште эн оҥай персонажлан Савлийын изи эргыжым, Мачукым шотлыман. М. Шкетан марий ялыш у вий пурымым тудын гоч ончыктен. Мачук шуко лудеш, ешыштышт пычкемышлыкын, чаҥгалыкын амалжым кычалеш, сандене погым кучышо-влак тудым ужмышудымын ончат.

В. Ивановат «Саскавий» повестьыштыже патриархальный йÿлан косаже кодмым, тудын илыш чаракыш савырнымыжым ончыктен. Мутат уке, кызытсе ял илыш тÿҥ-вож гычак весемын. Шинчымаш да книга деч ондаксыла огыт лÿд, тÿрлö йÿлалан ÿшанымашын негызше шаланен. М. Шкетанын Савлийже изи эргыжым, книгатым йÿлалтем манын, а аваже эргымлан шотлаш ом тÿҥал манын лÿдыктылыныт гын, В. Ивановын повестьыштыже сурт оза Петр книгам йöратымыжлан эргыжым мокталта веле.

Петр ден Оксина эргыштлан ÿдырым налаш шонен пыштымеке, тудын кумылжым шуктат: йöратыме ÿдыржым налын пуат. Но эргыштын кумылжым нуно келгын огыт умыло. Эргыштын шонымашыже весеммек, ачаже-аваже тунамак тошто мурыштымак мураш тÿҥалыт. Саскавий, Йынашым кудалтен, аваж деке пöртылмеке, Петр ден Оксина эргыштлан вес ÿдырым налын пуаш сöрат. М. Шкетанын пьесыштыже Савлий ден Матра ÿдырыштым поян качылан пуаш тыршыме семынак, Петр ден Оксинат эргыштын шонымыжым ушышкат огыт нал.

Ача ден эрге икте-весыштым огыт умыло, ача-ава-влак шочшыштым огыт пагале, нунын айдеме кумылыштым шотышкат огыт нал. 

«Эх, авий, ачий! - шыдешкен ойло Мачук.- Теве мый коло ий утла иленам, алят тый мыйым от шинче… Вет мыйын чонем коршта. Осал илышым ончен, чонем шолеш вет!» 

Савлий тунамак руалеш: «Ойгыраш тыйын пашат  уке!»

Тыгайрак йÿламак ме В. Ивановын повестьыштыже ужына. Йынашын ача-аважым мо тургыжлындара? Саскавий шудо солаш каяш шовырым чиен огыл. Тиде мо? Уке! Саскавийлан сомыл ышташыже Йынаш полша. Тиде мо? Уке.  А тудын шке шотан характерже, ушыжо Петр ден Оксиналан ок келше. «Мыйын тукымыштем тыгай койыш лийын огыл»,- манын шонымашыже Петрын шыдыжым луктеш. Ну, молан тыгай койыш лектеш? Чийже адак тудак: поянлык, собственность, тиде поянлыклан оза лийын кодаш шонымаш: тиде - мыйын пöртем, мыйын мландем, мыйын эргым, илымем годым шке оза улам, мом шонем, тудым ыштем, те мыйым кул семынак колыштшаш улыда.

Шке произведенийлаштышт М. Шкетан ден В. Ивановын ончыктымо сойиальный конфликт-влакын икгайлыкышт тыгай. Поснак тидым палемдыман: мемнан современник – влакын койыш-шоктышышт, психологийышт, моральышт ваштлалтмым В. Иванов повестьыштыже иктешлен ончыктен моштен.
М. Шкетанын драмыштыже Мачукын öпкелен каласымыжым шарналтена: «Эх, ачийжа, авийжат!.. Молан ыштеныт? Молан мемнам куштеныт?!» Тыгаяк öпкö мутым В. Ивановын повестьыштыже Йынаш илыш деч шеҥгелан кодшо ача-аважлан ойла, но тудын кумылжо йöршын вес тÿрлö. Ӧпкела гынат, ок ойгыро, келшымаш лийын кертмылан ÿшаным ок йодаре. Йынаш чаманен гына каласа: «Эх, ачийжат-авийжат! Тынар ий эрыкан элыште иледа, но алят тошто илышын косаж деч эрнен огыдал».

М.Шкетан, революций деч ончычсо марий ялысе илышым сÿретлышыжла, тошто вийын, тошто йÿлан, шке озанлык верч чот шогымо куатын чакныде кучедалмыжым ончыктен. Самырык тукым четлыкыш петырыме кайыкыла эрыкыш корным кычалеш. Шинча кушко онча, тушко каяш Мачук ямде. Но тудын шонымашыже, идеалже раш огыл.

Писатель тачысе илыш деч шеҥгелан кодшо, чаҥга, воштылтышыш лекше ача-авам ончыкта. Тыште ешыш тургыжланымыже трагедийыш ок савырне, самырык тукымлан ончык лекташ чарак уке. Самырык еҥ-влак Петр ден Оксинан тошто пöрт гыч тошто тÿня гыч у тÿняшке вончымыла лектын каят. Нунын пиалышт поянлыкым, пого-влакым руалтымаште огыл, а пашаште, ушышто, шинчымашыште. Тыгай илышым нуно муыт, шкеак ыштат, тÿзатат, вет нуно у, сылне жапыште илат; нуно ужыт: поро шÿм-чон ден илаш корно кумда, кеч-куш ончал пöръеҥ ден  ÿдырамаш тöр улыт. 

В. Иванов « Саскавий» повестьыштыже у марий ялыште социальный кугу вашталтыш лиймым сылне чия дене чын сÿретлен моштен.

Повкстьын тÿҥ геройжо-влак у тÿняште илыше у койышан еҥ-влак улыт. Нине самырык еҥ-влакын Йынаш ден Саскавийын характерыштым В. Иванов моштен ончыктен. Поснак мастарын Саскавийым сÿретлыме, тудын национальный характержым, марий ÿдырын койыш-шоктышыжым лудшо еҥ вигак ужеш. Тудын тиде койыш-шоктышыжо марий мурым мурымаште, такмакым такмаклымаште веле огыл, а кажне йолтошкалтышыштыже коеш. Тыгеракын национальный самобытность проблемым писатель ондакысе деч утларак келгын почын пуэн. Саскавийын шке шотан характержым литературышто вес героиня дене таҥстарен ончалаш гын, тудо утларак рашемеш. Мутлан, Саскавий ден Джамиля. Иза-шольо калык-влакын литературыштышт эрыкыш лекше ÿдырамашын образше кумда верым налын шога. Тидыже тыгак лийман, вет кö ондак пычкемышыште кул лийын илен, тудо у илышыште поснак куанымашыже да у койышыжо дене ойыртемалтеш. Мемнан современницына-влак - Саскавий ден Джамиля- эрыкан элыште илат да шке илышыштлан шке оза улыт. Но тидын годымак нуно национальный характерышт дене чот ойыртемалтыт. Джамилян койыш-шоктышыжо – пÿтынек киргиз ÿдырамашын, тудын тÿням умылымыжо, куатле кумылжо, поэтический шижмашыже, южгуман тÿргоч койышланымыже Ч.Айтматовын шинча ончычшо ок кае. В. Ивановын шинча ончылныжо – героинян оныкылан ÿшанымыже, у семын илымыже, шонымыжо.

Марий калыкын ÿдыржö шонен моштымыж дене, тыматле улмыж дене, шкенжым кучен моштымыж  дене ойыртемалтеш. Тудо ÿдыр семын вожылынат, кугешненат мошта, тунамак окмак качым койдарен кертеш. Эн йöсö жапыште тудо шкенжым тыматлын куча, раш да вик ойла. 

Теве тыгай сÿретым налына. Саскавий Йынашым йöрата, тудым ятыр жам вучен илаш ямде, но ÿдыржат, качыжат ушнаш але огыт шоно, вет ушнен илаш нуно эше ямдылалтын огытыл, нунылан эше тунемаш кÿлеш. Тидын годым кенета, Йынашлан Саскавийым марлан налаш шонен, Петр ден Оксина темлаш толыт. Тидын нерген Йынаш таҥжылан ончылгоч шижтара. Вес ÿдыр гын тидлан куана да öрынат колта ыле, иктаж семын койышлана ыле. Но Саскавий марлан лекмашым модышлан ок шотло, ончыкыжо могай илыш лийшашым вигак умыла.

«Айда пöртыш,- Саскавийым аваже ÿжеш. – Мемнан дек уна-влак толыныт. Тыйым вучат». 

Саскавий верже гычат ок тарване, шоналтышым. Но тудо ик мут пелештыде кынел шогале, аваж почеш кудывечыш ошкыльо». 

Марлан лекташ темлыме годым, чон йöсыжым палдарыде, Саскавий шкенжым пеш моштен, тыматлын куча. Ӱдырлан Йынаш шерге, тудым ынеж йомдаре. Но тошто йÿла почеш йÿкташ толашымым тудо мыскылтышлан шотла. Ӱдыр ден каче ушнаш але огыт шоно. Сандене ÿдыр марлан лекташ ок кöнö. Но Йынашым, шувырчык каче манын, йолташыже-влак мыскылаш тÿҥалмекышт, Саскавий кумылжым вашталта. Койдарыше-влаклан вигак руалеш: «А мо шонеда, лектам! Йынашлан марлан лектам, колыда?».

Саскавийын ушыжо, илышым умылен моштымыжо, еҥ - влакым пагалымыже да пашам йöратымыже Йынашым эреак кумылаҥден шогат. Неле – йöсö жапыште кузе лийшашым Саскавийын раш умылен, ужын моштымыжат Йынашым куандара.

Саскавий колхозышто Йынашлан келшыше пашам муаш полша, сай каҥашым пуа, пашам йöратен ышташ кумылаҥда, еҥ-влаклан пайдам да куаным кондымо нерген ойла. Саскавий пала: Йынаш тудым уло шÿмын йöрата, ача-аважымат пагала. Туге гынат илалше еҥ-влак ваштареш каяш да шке марийжым ок тарате. Марийжылан шканже шонаш, умылаш эрыкым пуа. Тидыже нунын йöратымыштым эше вияҥда, еш тургымым сеҥымашке конда. Теве тыге самырык мужырын чоныштым, шонымыштым да поро келшымашыштым ончыктымаш – В. Ивановын повестьшын поэтический вийже.

Саскавийын ушан-шотан улмыжо, раш да поро кумылжо Поланур ялысе марий-влакланат пеш келшен. Тудын чапше кушкынак кушкеш. Пашам йöратыше уста ÿдырамаш калык верч вуйын шога. Эше бригадирлан шогалтыме деч ончычак тудын каҥашыже дене келшат, ойжым колыштыт. 

Саскавий – советский айдемын уш - акылжым, мемнан обществыште гына шочшо, пеҥгыдемше, вияҥше койыш-шоктышым шыҥдарыше еҥ.Тыгай образым ышташ В. Ивановлан тудын шке шотан писательский усталыкше – илышым ныжылге лирический ям дене сÿретлен ончыкташ тыршымыже – полшен. Тидым умылаш мыланна адак таҥастарымаш полша. Ч. Айтмотовын «Джамиля» повестьыштыже Джамиля ден Даниярын неле – шыгыр корно дене илыш ÿжара вашеш кайымыштым сÿретлымаш кугу верым налын шога. Нунын йöратымашышт драматичный, тыште герой-влакын илышышт гÿжланен шолеш.

Саскавий повестьыште порсын йолван куэ, Йынаш таҥаш пушеҥге, пöрт воктене я куанен, я шÿлыкын лÿшкалтеш. Пикша эҥер шыргыктен йога, ÿмбаланже мамык тÿтыра налеш, кас еда ÿдыр муро шергылтеш. Тидын гоч ме самырык ÿдыр ден качын пиалан йöратымашыштым ужына, нунын ойгыштым шижына, Петр ден Оксинам версена, тунамак чаманена. 

Автор повестьшым шкенжын самырык геройжылан каласкалыкта. Тыге возаш куштылгыжак огыл, вет еҥ-влакым аклашат, геройын  кутырымыжлан лудшым ÿшандарашат логалеш. Чыла тиде нелылыкым В. Иванов сеҥен. Повестьым лудшыла, ме ончылнына проста чонан еҥым, ÿдырым йöратен шындыше самырык качым, шонкалыше, кногам йöратыше поэтым ужына. Тудын характерыштыже Саскавийын сай койышыжо гына ое сите. Но Йынаш лушкыдо айдеме огыл, тудо эше пашак самырык, ача-аваж шулдыр йымалне кушкын, сандене шкенжын эрык вийже атыланен, пеҥгыдем шуын огыл. Илыш тургымыш логалын, Саскавийын полшымыжлан кöра Йынаш йоча койышыжым вашке сеҥа. Саскавий арам огыл тудым йöратен, шкаланже келшыше йолташым пален. Санденак повестьшым писателят арам огыл Йынашлан каласкалыкта. Авторланат тиде поро кумылан самырык герой лишыл.

Писатель герой-влакын поступкыштым, койы-шоктышыштым пихологически чын чоҥа, кöргö чоныштым тÿрлö велым почын ончыкташ тырша. Тыште тудын усталыкшын кушмыжо, вияҥмыже коеш. Библиотекарльлан шогалын, Йынаш куана: вет тудо шуко-шуко книгалан оза лиеш. Но йочала куанымашыжым вашке тургыжланымаш алмашта:  тыгай патыр рвезе еҥ шканже куштылго пашам ойырен налын – колхозник-влак ончылнго вожылмаш. Марийжын суртыштыжо кул семын илаш Саскавийланат йöсö, но Йынашым йöратымыжлан кöра тудат пеҥгыде чонан Петр ден Оксиналанат алал кумылым ончыкташ тырша. 

Тыге ик кумыл вес кумылыш куснен кучедалмаш – В. Ивановын творчествыштыже у прием. Тиде улан куанен, иктым палемдыме шуэш: писательын шоымо усталыкше марте але мӱндыр. Тидлан кöра ик йодышым пуымат сита:  тÿҥ конфликт шот дене икгайрак улшо «Джамиля» ден «Саскавий» кок повестьым лудмеке, молан шÿм-чонеш эстетический тÿрлö шонымаш атылана? Йöратымаш, кумыл кÿзымаш, поэзий, искусство Ч. Айтматовын повестьыштыже психологический гаммыш савырнат. Тидыжым повестьын содержанийжым ик-кок мут дене каласымаште ончыкташ ок лий. «Джамиля» повесть илыш гаяк келге, шуко шотан да шоныктышан. Тыгай келге шÿлыш В. Ивановын повестьшылан эше ок сите. Илышыш южо могыржым тудо куштылгынрак онча. Мутлан, пашазе айдемым ÿмбачын сÿретла. Ондакысе повестьлаштыжат писатель паша поэзийым чаҥган почеш, кеч илышын тиде могыржым тудо южгунам ончыкташ тыршен да лудшо-влакым кандерен. Мый «Яктер» повесть нерген ойлем. 

Тыште повестьын приключенческий сюжетше гына огыл йочам куандара, но кол кучымо секретым палымашат, чодыран поянлыкшым шымлымашат оҥайын сÿретлалтыт. Пашам сайын палымаш айдеме нерген мемнан умылымашнам келгемда. 

«Саскавий» повестьыште В. Иванов лудшо – влаклан ик гана веле шарныктара: тудын геройжо-влак пашам йöратыше улыт. Саскавий – колхозышто пагалыме еҥ, Йынаш – комбайнер, но чыла тиде нерген ÿмбач гына ойлалтеш. Мутат уке, пашаже герой-влакын пашашт нерген утларак возымаште огыл, а кузе тидын нерген возаш – теве кушто. Южгунам изи деталь, штрих, реплика геройын шке пашажым йöратымым, тудын профессиональный шинчымашыжым ончыктат. Пытартышлан тыге кошартен каласыме шуэш: «Саскавий» повестьыште посна ситыдамаш-влак улыт гынат, тудын идейже раш, мемнан илышнам чын почын ончыкта. Мастарлык шотыштат тиде произведений кÿшнö шога. 

В. Иванов литература пашаште шке усталыкшым ончыктен. Тудын творческий куатше кугу лийын.  

== Писательын произведенийже-влак ==
* Ава шÿм: ойлымаш // Марий коммуна. - 1987. - 26 сент. 
* Ава шÿм: повесть // Ончыко. - 1988. - № 1. - С. 9-63.
* Ава шÿм // Ава шÿм: кум повесть. - Йошкар-Ола: Мар. кн. изд-во, 1991. - С. 59-142. 
* Аван пайремже [Стихи] // Марий коммуна. – 1949. - 8 март. 
* Аван пайремже [Стихи] // Пеледме корно: марий литератур антологий. - Йошкар-Ола, Маргосиздат, 1951. – С. 386.
* Арслан: роман гыч ужаш // Марий коммуна. – 1969. - 20, 21, 22, 24 и 25 июнь; 25, 26, 27, 28 и 30 сент.,  1 окт. 
* Арслан: роман // Ончыко. – 1970. - № 1. – С. 6 – 49; № 2. – С. 70-109; № 3. 
* Атака. ( «Тÿтан» роман гычужаш). – «Марий коммуна», 1964, 22 сентябрь. 
* Вашпижмаш: пьеса гыч сÿрет // Марий коммуна. – 1973. - 13 июль. 
* Вич  почеламут (Пиал. Мÿкш. Вучем. Тылзе. Первый лум) // Марий коммуна. - 1958. – 26 окт. 
* Вич  почеламут // Марий альманах. – 1947. - № 1 (18). – С. 75-76. 
* Вождьын мутшо («Сирень пеледеш» повесть гыч  ужаш) // Пиалан  илыш: марий альманах. - № 38. - Йошкар-Ола, Маргосиздат, 1953. - С. 31-35. 
* Волгыдо  ÿжара: повесть. Кокымшо  ужаш // Ончыко. – 1956. - № 6. - С. 4-28; 1957. -  № 1. - С. 8-46. 
* Вучыдымо уна: ик кыдежан пьеса // Ончыко. – 1958. - № 2. - С. 58-64. 
* Вучыдымо  уна // Ик кыдежан пьеса-влак. - Йошкар-Ола, 1959. - С. 91-102. 
* Вÿдшö  келге, серже тура: повесть гыч  ужаш // Марий литература: V класслан  учебник-хрест. - Йошкар-Ола, 1977. - С. 98-132. 
* Галстукет [Стихи] // Ямде лий. – 1970. - 1 дек. 
* Зенитчик-влак. Серыш: кок ойлымаш // Марий коммуна. – 1965. – 8 май. 
* Изи тул йÿла [Стихи] // Пеледме корно: марий литератур антологий. - Йошкар-Ола, Маргосиздат, 1951. – С. 388. 
* Ик корно: почеламут // Марий коммуна. – 1975. - 16 февр. 
* Ик мут // Пиалан илыш: марий альманах. - № 26. – Йошкар-Ола, Маргосиздат, 1949. – С. 13.
* Илыш угычын шолеш: почеламут // Марий коммуна. – 1947. - 6 май. 
* Илышвий: очерк // Ончыко. – 1966. - № 2. – С. 80-88. 
* Ильич лампе [Стихи] //  Марий альманах. - № 25. - Йошкар-Ола, Маргосиздат, 1949. - С. 5-6. 
* Институтыш толын рвезе // Рвезе коммунист. – 1953. - 29 окт.
* Йолгорно: повесть // Ончыко. – 1968. - № 4. - С. 3-42. 
* Йöратем: почеламут [В. Сапаев дене]  // Марий коммуна. – 1947. - 6 май. 
* Йöратыме йолташ: ик кыдежан комедий // Ик кыдежан пьеса-влак. - Йошкар-Ола, Мар. кн. изд., 1959/ - C. 103-112. 
* Йöратыме йолташ: ик кыдежан комедий // Пагалыме лийына. - Йошкар-Ола, Мар. кн. изд., 1958. – С. 112-121. 
* Йошкар-Ола нерген муро // Куанен мурена: IV-VII  класслан муро сб. -  Йошкар-Ола, 1977. - С. 91-92. 
* Йÿксö-влак: повесть // Марий коммуна. - 1967. - 17, 18, 20, 21, 24, 25 и 27 май. 
* Ит мондо // Рвезе коммунист. – 1957. - 26 март. 
* Йÿр [Стихи] // Марий альманах. – 1948. - № 20, 23. 
* Йÿштö кугыза: чынлиймаш // Марий коммуна – 1964. - 31 дек. 
* Кок илыш: повесть // Ончыко. – 1967. - № 4. – С. 9-81. 
* Комбайнер [Стихи] // Марий коммуна. – 1949. - 19 июль.
* Кечан ола: пьеса // Марий альманах. 1951. № 32. 
* Канде пеледыш: драма // Ончыко. 1960. № 2. С. 21 – 55. 
* Кеҥежым: ойлымаш // Марий коммуна. 1952. 15 июнь. 
* Кок ача // Иванов В. Тÿҥалме корно. Йошкар-Ола, 1959. С. 44 – 119.  
* Кок илыш: повесть // Ончыко. 1967. № 4. С. 9 – 81; Тудак // Иванов В. Шÿм ок мондо. Йошкар-Ола, 1971. С. 3 – 118. 
* Комсомольский билет: ойлымаш // Марий альманах. - № 23. – Йошкар-Ола: Маргосиздат 1949. – С. 29-34. 
* Комсомольский билет: ойлымаш // Иванов В.М. Уна: ойлымаш-шамыч. -  Йошкар-Ола, Кн. лукшо марий изд-во, 1975. - С. 12 – 19. 
* Корно ÿмбалне: новелла // Марий коммуна. – 1970. - 8 апр. 
* Кö виянрак  // Ямде лий». – 1967. - 28 апр. 
* Кö виянрак? «Вÿдшö келге, серже тура»  повесть гыч ужаш // Ямде лий. – 1967. - 14 и 21 апр. 
* Кö титакан? Ойлымаш // Марий коммуна. 1958. 6 сен. 
* Кум почеламут (Эрвел мардеж. Штык. Йÿр) // Марий альманах. - № 20. - Йошкар-Ола, Маргосиздат, 1948. - С. 22. 
* Кÿкшака: повесть. – «Марий коммуна», 1966, 7,8, 10,11, 12, 13, 14, 16 июнь. 
* Кÿрылтшö кас: ик кыдежан музыкальный комедий // Ик кыдежан пьеса-влак. Йошкар-Ола, 1956. С. 119 – 129. 
* Ломберсолаште // Ава шÿм: кум повесть. – Йошкар-Ола: Мар. кн. изд-во, 1991. – с. 3 - 58. 
* Лыве. Кÿ. Йÿр. Куэ. Лум  (Новелла-влак) // Ончыко. 1967.  № 2. С. 69 – 72. 
* Лыве: ойлымаш // Марий коммуна.  1961. 31 июнь. 
* Лыве. – Кÿ. – Йÿр. – Куэ. – Лум //  Марий коммуна. 1967. 31 январь. 
* Марий мландыште: очерк  // Ончыко. 1964.  № 3. С. 87 – 97. 
* Майор: ойлымаш // Иванов В. Уна: ойлымаш-влак. Йошкар-Ола, 1957. С. 75 – 83.
* Межнеч: ик кыдежан, кок сÿретан пьеса // Йоча театр: пьеса-влак. Йошкар-Ола, Кн. лукшо мар. изд., 1961. С. 76 – 92. 
* Ме господин онал… ( «Тÿтан»  роман гыч ужаш) // Марий коммуна. 1964. 18 март. 
* Москва ужели (Стихи) // Мар. коммуна. 1948. 23 март. 
* Москвалан: стих // Марий альманах. Вып. 2(19). Йошкар-Ола, Маргиз, 1947. С. 38 – 39.
* Немда: стих // Мар. коммуна. 1947. 19 авг. 
* Ныл ий гыч: ойлымаш // Ончыко. 1955. № 2.  С.  70 – 75.
* Октябрьын шочшыжо: стих // Мар. коммуна. 1948. 10 ноябрь.
* Ончыкылык корно: пьесе // Ик актан пьеса-влак. Йошкар-Ола, Маргиз, 1956. С. 38 -48. 
* Памаш ден сад // Марий коммуна. 1953. 16 май. 
* Пöртыл, Анук!  Ойлымаш // Иванов В. Уна: ойлымаш-влак. Йошкар-Ола, 1975. С. 83 – 91; То же // Марий коммуна. 1960. 6 март. 
* Пöртылмаш: ойлымаш // Иванов В. Тÿҥалме корно. Йошкар-Ола, 1959. С. 31 – 36. 
* Пеледше тукымлан: стих // Мар. коммуна. 1948. 5 декабрь.
* Поран: «Вÿдшö  келге, серже тура» повесть гыч  ужаш // Марий коммуна. – 1968. – 17, 18 и 20 янв. 
* Пыт-пыт Йогор: ойлымаш // Ончыко.  1967.  № 2. С. 65 – 67; Тудак // Марий коммуна. 1967. 16 март. 
* Пытартыш йÿд ( «Тÿтан» роман гыч ужаш) // Марий коммуна. 1964. 9 январь.
* Рвезылык: ойлымаш // Иванов В. Уна: ойлымаш-влак. Йошкар-Ола, 1975. С. 53 – 59. 
* Родо-тукым: ойлымаш // Марий коммуна. 1962. 23 нояб.; Тудак // Иванов В. Уна: ойлымаш-влак. Йошкар-Ола, 1975. С. 100 – 103. 
* Рвезылык сем. Келша пеш мылам тиде вер… .  Возет мыланем. Шошо кече йÿштö телым кораҥден… .  Вашлийме кас // Марий альманах. Вып. 1. Йошкар-Ола. Маргиз, 1947. С. 75 – 76. 
* Садыште: стих // Мар. коммуна. 1948. 24 август.
* Сасквий: повесть гыч ужаш //  Марий лит-ра: X класслан хрест. / А. Веденькин ямд. Йошкар-Ола, 1981. С.105 – 137. 
* Сасквий: повесть гыч ужаш // Марий лит-ра:  X класслан хрест. / А. Веденькин сост. Йошкар-Ола,1978. С. 113 – 144. 
* «Сасквий»: повесть гыч ужаш // Рвезе коммунист. 1964.  29 окт. 
* Сентябрь эрдене: стих // Мар. коммуна. 1948. 1 сент.
* Серыш: ойлымаш // Марий коммуна. 1965. 8 март; Тудак // Иванов В. Уна: ойлымаш-влак. Йошкар-Ола, 1975. С. 9 – 12. 
* Сирень пеледеш: повесть // Марий альманах. Вып. 25. Йошкар-Ола, Маргоиздат, 1949. С  11 – 104. 
* Советский Армийлан (Стихи) // Мар. коммуна. 1948. 22 февр. 
* Сÿан: ойлымаш // Иванов В. Тÿҥалме корно. Йошкар-Ола, 1959. С. 37 – 43; Тудак // Иванов В. Уна: ойлымаш-влак. Йошкар-Ола, 1975. С. 59 – 67. 
* Толеш тыш шÿшпык: почеламут // Родина – верч: МАССР сов. писатель-шамычын литературно-худ. альманахше. Вып. 4. Йошкар-Ола. Маргиз, 1943. 
С. 128.  
* Торял ÿдырлан: почеламут // Родина верч. Вып. 3. Йошкар-Ола: Маргиз, 1943. С. 88.
* Торъял ÿдырлан. Коктын ик шÿдырым ончена // Марий коммуна. 1943. 3 июнь.
* Тÿҥалме корно: ойлымаш // Марий коммуна. 1957. С. 13.
* Тÿредме жап: ойлымаш // Пиалан илыш. 1952. № 36. С. 89 – 96; Тудак // Иванов В. Уна: ойлымаш-влак. Йошкар-Ола, 1975. С. 20 – 29. 
* Тÿтан: роман. Йошкар-Ола.1965. 
* Тыгат лиеш: ойлымаш // Иванов В. Тÿҥалме корно. Йошкар-Ола, 1959. С. 25 – 30. 
* Уло чон дене // Ончыко. – 1988. - № 1. - С. 63 – 65. 
* У ий // Мар. коммуна. 1948. 19 янв.
* Уна: ойлымаш // Марий коммуна. 1960. 19 ноябрь; Тудак // Иванов В. Уна: ойлымаш-влак. Йошкар-Ола, 1975. С. 67 – 75. 
* Ϋдыр: ойлымаш // Марий коммуна. 1940. 14 май; Тудак // Иванов В. Уна: ойлымаш-влак. Йошкар-Ола, 1976. С. 3 – 6. 
* Чукай: Ойлымаш // Иванов В. Уна: ойлымаш-влак. Йошкар-Ола, 1975. С. 103 – 111. 
* Шÿмем мура. Сирень пеледеш. Тылзе. Первый лум. Турий. Саска аршаш: почеламут-влак // Сылнымут пого. марий литература антологий. 
* Йошкар-Ола, 1960. С. 328 – 329. 
* Шочмо верыш: ойлымаш // Иванов В. Уна: ойлымаш-влак. Йошкар-Ола, 1975. С. 41 – 46. 
* Шошо: повесть. Йошкар-Ола, 1961. 
* Эйнон  кумылжо: «Вÿдшö  келге, серже тура» повесть гыч  ужаш  //  Марий коммуна. – 1967. - 21 и 22 нояб. 
* Эрге: ик кыдежан, 2 сÿретан драма // Томаша: ик кыдежан пьеса-влак. Йошкар-Ола, 1962. С . 114 – 123.
* Эргым дене мутланымаш. Йошкар-Ола, 1957. 
* Эрдене: «Тÿтан» роман  гыч ужаш // Марий коммуна. – 1965. - 24 апр.
* Яктер: повесть гыч ужаш-влак // Марий литература: V класслан хрест. / С.Н.Николаев ден Е.М.Иванова чумыреныт. Йошкар-Ола, 1965. С. 29 – 59. 
* Яктер: повесть (мучаш) // Ончыко. 1962. № 1. С 53 – 81; 1961. № 6. С. 77 – 88.
* Ялыш уна толын: ойлымаш // Марий коммуна. 1965. 4 нояб. 
* Яндар шÿм // Кече лекме годым: ик кыдежан пьеса-влак. Йошкар-Ола, 1956. С. 119 – 129.

== Марла гыч кусарыме произведенийже-влак ==
#Ава шÿм: повесть / А. Канюшков сäрен // Валгалтмы годым: повесть, пьесывлä, шайыштмашвлä. - Йошкар-Ола: Мары книга изд-во, 1991. - С. 3-88.
#Арслан: повести / пер. В. Муравьева. М., 1977. 272 С.
#Весна: повести / пер. В. Муравьева. Й-Ола, 1962. 164 С.
#Гость; Начало пути; Вернись, Анук!; Мотылек: рассказы /  пер. В. Муравьева  // Рассказы марийских писателей. Й - Ола, 1961. С. 5 – 11; 19 – 25; 73 – 79; 88 – 97.
#Два отца: Повесть / пер. Вл. Муравьева // Иванов В. Весна: Повести. Йошкар-Ола, 1973. С. 5-59.
#Две жизни: Повесть / пер. Вл. Мурвьева // Иванов В. Тропинка: Роман, повести. Йошкар-Ола, 1984. С. 235-320.
#Жаворонок: Стихи / пер. Левонтина // Песня, ставшая книгой: рожденная Октябрии поэзия. М., 1982. С. 359.
#Жаворонок; Ты пишешь мне; Друг дорогой! … : стихи / пер. Э. Левонтина // Песнь любви. Т.2. М., 1972. С. 129.
#Келай и его друзья: повести / пер. В. Муравьева. М., 1963. 96 с; 1981. 128 С.
#Мой брат Эйно: Отрывок из повести / пер. В. Муравьева // Зеленая роща. Й-Ола, 1976. С. 97-131
#Мой брат Эйно: повесть / пер. В. Муравьева. М., 1968. 80 С.
#Подруги: рассказ / пер. В. Муравьева  // Родник: рассказы мар. писателей. М., 1961. С. 145 – 191.
#Родник: стихи для детей. Й-Ола, 1957. 44 С.
#Саскавий: повесть / пер. В. Муравьева. М., 1965. 88 С.
#Тропинка: роман, повести / пер. В. Муравьева. М., 1973. 320 С.
#Тропинка: роман, повести / пер. В. Муравьева // Волжские просторы. Йошкар-Ола, 1984. 320 С.
#Четыре года: Рассказ / пер. А. Кременского // Сосны шумят: Антология марийской прозы. Йошкар-Ола, 1956. С. 233-240; То же // Молодой коммунист. 1950. 17 мая.
#Штык: стихи / пер. С. Поделкова // Созвездие. М., 1982. С. 22

== Илыш да творчествыж нерген литератур ==
* Васин К. Келшымаш нерген повесть: [Повесть о дружбе: « Вӱдшő келге, серже тура»] // Ончыко. - 1969. - № 2. - С.109-110.
* Васинкин А. Постижение глубин человеческого характера: [Роман В. Иванова «Буря»] // Васинкин А. Героические годы: Жанр военного романа в литературах народов Поволжья. – Йошкар-Ола, 1987. – С. 77-85 
* Зайниев Г. Йула каваште шудыр// Ямде лий. 2003. С. 6 нояб.МБЭ. Й-О,2007. С. 143.
* Зайниев Г. Чобыксола рвезе Май Веню. [Писатель из Чобыкова] // Марий коммуна. 1983. – 8 нояб. 
* Иванов И. Волгыдо талант: [ Яркий талант: К 60-летию со дня рождения В. Иванова] // Ончыко. – 1983.- №6.- С.99-103. 
* Иванов И.Волгыдо талант//Ончыко. 1983 №6. С.99-103.
* Иванов И. Чон моторлыкым моктен// Марий Эл. 1993 6 нояб. Волгыдо талант// Ончыко. 1998. №11. С. 133-137 
* Косоротов В. Пуналтше укш: [Сплетенные ветви] // Ончыко.- 1972.-№ 1.- С. 92 
* Кульбаева Н. Некоторые жанровые и композиционные особенности романа В. Иванова «Буря» // Материалы конференции молодых ученых МарНИИ. - Йошкар-Ола, 1980. – С.40-43. 
* Кульбаева Н. Вениамин Иванов: очерк жизни и творчества ( 1923-1971). Й-О, 1991. 128 с. 
* Кульбаева Н. Детские повести В.Иванова // Проблемы жанра в марийской литературе / Труды МарНИИ.- Вып. 47.- Йошкар-Ола, 1981.- С. 143-155 
* Лебедева М. Вениамин Ивановын творчествыж нерген икмыняр шонымаш: [Размышления о творчестве] // Кушмо корно.- Йошкар-Ола, 1977. - С.125-135. 
* Лекайн Н. Боевой  характеран очерк- влак : [За боевой характер очерков] // Ончыко.-1956.-№ 3. С 92-96. С. 143. 
* Любимов В. Поро чонан, талантан писатель// Ончыко. 1993. №5. С.161-167. 
* Муравьев В. Уло чон дене// Ончыко. 1988. №1. С.63-65. 
* Муравьев Вл. Книги, рукописи, замыслы…..(Заметки о мар.дет.лит.) // Дет. лит.-1966.-№ 9. – С.49-51 
* Писатели Марийской АССР: библиогр. Справ.Й-О, 1988. С.90-94.
* Сандаков Г. Илышым чын ончыкта: [ Особенности реализма в творчестве В. Иванова] // Ончыко. - 1980.- № 4.- С.86-92 
* Сапаев В. Мондалтдыме йолташ [ Незабываемый друг. Воспоминания] // Ончыко. -  1973. - № 6. - С.99-106 
* Сапаев В. Эртен Карпатым, Венгрий мландым: [Через Карпаты, Венгрию] // Арслан тукым.- Йошкар-Ола, 1985. – С.109-114. 

== Кучылтмо литератур списке ==
* Любимов В. Поро чонан, талантан писатель// Ончыко. 1993.5. С.161-167.
* Лебедева М. Вениамин Ивановын творчествыж нерген икмыняр шонымаш: [Размышления о творчестве] // Кушмо корно.- Йошкар-Ола, 1977. - С.125-135. 
* Марий литератур 10-11 класс. С.252-262.
* Муравьев В. Уло чон дене// Ончыко. 1988.1. С.63-65. 
* Васин К. Келшымаш нерген повесть: [Повесть о дружбе: « Вӱдшő келге, серже тура»] // Ончыко. - 1969.2. - С.109-110.














[[Категорий:Марий серызе-влак]]
